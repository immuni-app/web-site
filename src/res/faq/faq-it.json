{
  "faqs": [
    {
      "id": 0,
      "title": "Cos’è Immuni?",
      "content": "Immuni è un’app creata per aiutarci a combattere le epidemie, a partire da quella del Covid-19. \nGrazie anche alla funzionalità di contact tracing, quando un utente scopre di essere positivo al virus, Immuni gli consente di allertare in modo anonimo le persone con cui è stato a stretto contatto e che potrebbe quindi aver contagiato. Venendo informate tempestivamente (potenzialmente ancor prima di sviluppare i sintomi del Covid-19), queste persone possono contattare il loro medico di medicina generale per approfondire la loro situazione clinica. Possono inoltre evitare di contagiare altri, contribuendo a ridurre la diffusione del coronavirus."
    },
    {
      "id": 1,
      "title": "Come funziona il sistema di contact tracing di Immuni?",
      "content": "Immuni avverte gli utenti che sono stati a stretto contatto con una persona risultata poi positiva inviando loro un messaggio di allerta che include una serie di consigli su come affrontare la situazione.\n\nImmuni riesce a determinare che è avvenuto un contatto a rischio fra due utenti senza sapere chi siano i due utenti o dove si siano incontrati. L’app non raccoglie dati che permettono di risalire all’identità di chi la usa. Non chiede, né è in grado di ottenere, dati sensibili come nome, cognome, data di nascita, indirizzo, numero di telefono o indirizzo e-mail. Inoltre, per determinare il contatto, Immuni sfrutta la tecnologia Bluetooth Low Energy e non utilizza dati di geolocalizzazione di alcun genere, inclusi quelli del GPS. \n\nEcco un esempio semplificato di come funziona il sistema di contact tracing di Immuni. Consideriamo Alice e Marco, due ipotetici utenti. Quando è installata sui loro smartphone, Immuni emette un segnale Bluetooth che include un codice casuale. Quando Alice si avvicina a Marco, i loro smartphone si scambiano questi codici e li registrano nella propria memoria, tenendo così traccia di quel contatto. Registrano anche quanto è durato il contatto e la potenza del segnale ricevuto, indicatore approssimativo della distanza tra i due smartphone.\n\nI codici sono generati casualmente e non contengono alcuna informazione sul dispositivo o l’utente. Inoltre, cambiano diverse volte ogni ora, in modo da proteggere ulteriormente la privacy. Non è in alcun modo possibile risalire all’identità dell’utente a partire dai suoi codici casuali.\n\nSupponiamo che, successivamente, Marco risulti positivo al coronavirus. Con l’aiuto dell’operatore sanitario che gli ha comunicato l’esito del test, Marco potrà segnalare la sua positività a Immuni, condividendo i suoi codici casuali e allertando le persone con cui è stato a stretto contatto.\n\nImmuni scarica periodicamente i codici casuali condivisi dagli utenti che sono risultati positivi al virus. Così facendo può controllare se c’è una corrispondenza tra questi codici e quelli registrati nei giorni precedenti. Nel caso del nostro esempio, l’app di Alice troverà il codice casuale di Marco, verificherà se la durata e la distanza del contatto siano state tali da poterlo considerare a rischio e, se questo è il caso, avvertirà Alice."
    },
    {
      "id": 2,
      "title": "L’app traccia i miei spostamenti?",
      "content": "No. Immuni non è in grado di sapere dove vai né chi incontri. Il sistema di contact tracing sfrutta la tecnologia Bluetooth Low Energy e non raccoglie dati di geolocalizzazione di alcun genere, inclusi quelli del GPS."
    },
    {
      "id": 3,
      "title": "Come viene tutelata la mia privacy?",
      "content": "Nello sviluppo di Immuni è stata dedicata grande attenzione alla tutela della privacy. Molte misure sono state adottate per proteggerla, eccone alcune:\n• L’app non raccoglie dati che permettono di risalire alla tua identità. Non chiede, né è in grado di ottenere, il tuo nome, cognome, data di nascita, indirizzo, numero di telefono o e-mail.\n• I tuoi spostamenti non sono tracciati né tracciabili in alcun modo. \n• I codici casuali che gli smartphone si scambiano tramite Bluetooth non contengono né informazioni sul tuo dispositivo, né tanto meno su di te. \n• Per maggior tutela della tua privacy questi codici casuali cambiano numerose volte ogni ora.\n• I dati salvati sul tuo smartphone e le connessioni tra l’app e il server sono cifrati.\n• Tutti i dati salvati sul dispositivo o sul server saranno cancellati quando non più necessari e in ogni caso prima del 31 dicembre 2022.\n• I tuoi dati sono raccolti dal Ministero della Salute e verranno usati solo per contenere l’epidemia del Covid-19 o ai fini della ricerca scientifica.\n• I dati sono salvati su server in Italia e gestiti da soggetti pubblici."
    },
    {
      "id": 4,
      "title": "Il codice è open source?",
      "content": "Sì, il codice è open source e disponibile su GitHub. La licenza è la GNU Affero General Public License version 3."
    },
    {
      "id": 5,
      "title": "Perché è importante scaricare Immuni?",
      "content": "Con Immuni abbiamo un’arma in più per limitare la diffusione del coronavirus. Più persone la scaricano, più quest’arma diventa efficace."
    },
    {
      "id": 6,
      "title": "Cosa succede se l’app viene usata da un numero limitato di persone?",
      "content": "Anche se la diffusione di Immuni fosse limitata, può comunque contribuire a salvare vite e a contenere il virus, soprattutto se affiancata ad altre misure come il distanziamento sociale e il tracciamento di contatti manuale. Immuni ha già avvertito numerose persone di contatti a rischio con utenti poi risultati positivi. Grazie a questa informazione, queste persone hanno avuto la possibilità di spezzare la catena dei contagi, contribuendo a limitare la diffusione del virus e a salvare vite."
    },
    {
      "id": 7,
      "title": "Come posso controllare se sto usando l’app in modo corretto?",
      "content": "Apri l’app e controlla che nella sezione Home ci sia scritto “Servizio attivo”. In questo caso non devi fare altro, Immuni sta già funzionando correttamente. In caso contrario, premi sul tasto “Riattiva Immuni” e segui le istruzioni per ripristinare il funzionamento.\n\nQualche altro consiglio importante per assicurarti che Immuni sia davvero efficace:\n• Quando esci di casa, porta sempre con te lo smartphone sul quale hai installato l’app.\n• Non disabilitare il Bluetooth.\n• Non disinstallare l’app.\n• Quando Immuni ti manda una notifica, leggila, apri l’app e segui le indicazioni fornite. Per esempio, se l’app ti chiede di fare un aggiornamento, non rimandare e scarica la versione aggiornata.\n• Se ti arriva la notifica di un contatto a rischio, segui le indicazioni e chiama immediatamente il tuo medico di famiglia."
    },
    {
      "id": 8,
      "title": "L’app fa diagnosi mediche o dà consigli medici?",
      "content": "No: Immuni non fa e non può fare diagnosi. Sulla base dello storico della tua esposizione a persone potenzialmente contagiose, Immuni fornisce alcune raccomandazioni su come comportarsi. Ma l’app non è un dispositivo medico e non può in alcun caso sostituire un medico."
    },
    {
      "id": 9,
      "title": "Dove posso scaricare Immuni? Quali dispositivi e sistemi operativi sono supportati?",
      "content": "A seconda del tuo smartphone puoi scaricare Immuni da App Store, AppGallery o Google Play. Verifica qui sotto se il tuo smartphone supporta Immuni.\n \n → App Store\n Il tuo iPhone deve avere una versione di iOS pari o superiore alla 13.5. I modelli supportati sono: 11, 11 Pro, 11 Pro Max, Xr, Xs, Xs Max, X, 8, 8 Plus, 7, 7 Plus, 6s, 6s Plus, SE. Aggiorna iOS all’ultima versione disponibile prima di effettuare il download di Immuni.\n \n → Google Play\n Il tuo smartphone Android deve soddisfare tutti e tre i seguenti requisiti:\n • Bluetooth Low Energy\n • Android versione 6 (Marshmallow, API 23) o superiore\n • Google Play Services versione 20.18.13 o superiore\n \n → AppGallery\n • Huawei smartphone supportati (MATE 40 PRO, P Smart 2021, P40 Pro+, P Smart S, P40 Lite 5G, Y5p, Y6p, P40 Pro, P40, P40 Lite E, Mate Xs, P40 Lite, Mate30 Pro o modelli più recenti) \n • HMS core 5.1.0.300 o superiore\n \n Aggiorna Android e Google Play Services, HMS Core all’ultima versione prima di effettuare il download di Immuni."
    },
    {
      "id": 10,
      "title": "Le istruzioni fornite dall’app sono attendibili?",
      "content": "Le raccomandazioni fornite dall’app dipendono dalla durata della tua esposizione a utenti potenzialmente contagiosi e dalla distanza fra il tuo smartphone e quello di questi utenti durante l’esposizione.\n\nSi tratta di un numero limitato di informazioni, peraltro mai perfette, in quanto il segnale Bluetooth Low Energy è influenzato da vari fattori di disturbo. Quindi, la valutazione non sarà sempre impeccabile. Per esempio, se l’app ti raccomanda di isolarti, non significa che sicuramente hai il Covid-19. Significa piuttosto che, sulla base delle informazioni a disposizione dell’app, l’isolamento è la cosa più sicura da fare per te e per chi ti sta accanto.\n\nÈ quindi importante che tu segua le indicazioni fornite dall’app, per il bene tuo, dei tuoi cari e della comunità. Non esitare a consultare il tuo medico di medicina generale in caso l’app ti avverta di un contatto a rischio."
    },
    {
      "id": 11,
      "title": "Il mio smartphone non supporta Immuni. Perché? Cosa posso fare a riguardo?",
      "content": "Immuni sfrutta il sistema per le notifiche di esposizione sviluppato da Apple, Google e Huawei. Si tratta di una tecnologia condivisa a livello internazionale (Germania, Giappone, Olanda e decine di altri paesi al mondo ne fanno uso) che permette all’app di funzionare al meglio sulla maggioranza dei dispositivi. A causa di limiti tecnici, questa tecnologia non è disponibile su versioni precedenti di iOS, Android e Google Play Services. Se le cose dovessero cambiare, ne daremo immediata comunicazione."
    },
    {
      "id": 12,
      "title": "L’app fa scaricare la batteria del mio smartphone più velocemente?",
      "content": "Non dovresti notare differenze nella durata della tua batteria. Immuni infatti usa il Bluetooth Low Energy, una tecnologia a basso consumo energetico. È la stessa tecnologia che tiene le cuffie senza fili costantemente connesse agli smartphone. L’impatto sulla batteria è minimo e l’utilizzo dell’app non causa surriscaldamenti o altri fenomeni inusuali."
    },
    {
      "id": 13,
      "title": "I minori possono usare l’app?\t",
      "content": "Devi avere almeno 14 anni per usare Immuni. Se hai almeno 14 anni ma meno di 18, per usare l'app devi avere il permesso di almeno uno dei tuoi genitori o di chi esercita la tua rappresentanza legale e avvisarli immediatamente nel caso dovessi ricevere la notifica di allerta di essere stato a contatto stretto con una persona poi risultata positiva al Covid-19."
    },
    {
      "id": 14,
      "title": "Posso accedere al mio profilo da dispositivi diversi?\t",
      "content": "No. Con Immuni non crei un profilo come in tante altre app. Pertanto, se installi l’app su un nuovo dispositivo, non c’è modo per Immuni di riconoscere che sei sempre tu."
    },
    {
      "id": 15,
      "title": "Immuni è gestita dal Governo?",
      "content": "Sì. Immuni è l’app di contact tracing del Governo Italiano, nata dalla collaborazione tra Presidenza del Consiglio dei Ministri, Ministro della Salute, Ministro per l’Innovazione Tecnologica e la Digitalizzazione, Regioni, Commissario straordinario per l’emergenza Covid-19 e le società pubbliche Sogei e PagoPa.\n\nPer Immuni, il governo italiano si avvale di una licenza perpetua e irrevocabile su tutto il codice, le grafiche, i testi e la documentazione concessa a titolo gratuito da Bending Spoons S.p.A. Bending Spoons S.p.A. ha continuato a fornire un servizio di documentazione, design e sviluppo software, sempre a titolo completamente gratuito e senza autorità decisionale o accesso ai dati degli utenti, fino al 13 ottobre 2020.\n\nNello sviluppare il sistema sono state seguite le indicazioni del Garante per la protezione dei dati personali, riponendo massima attenzione alla privacy degli utenti."
    },
    {
      "id": 16,
      "title": "Bisogna pagare per usare Immuni?\t",
      "content": "No. Immuni è un’app completamente gratuita."
    },
    {
      "id": 17,
      "title": "Posso decidere di non usare l’app?",
      "content": "Sì, il download e l’uso di Immuni avvengono su base volontaria.\n\nImmuni è uno strumento importante nella lotta all’epidemia del Covid-19 e più si diffonde, più è efficace. Ti consigliamo quindi di installarla e di incoraggiare colleghi, parenti e amici a fare lo stesso."
    },
    {
      "id": 18,
      "title": "Immuni ha rilevato un contatto a rischio, ma io mi sento bene. Cosa devo fare?",
      "content": "Se Immuni ha rilevato un contatto a rischio, significa che nei giorni scorsi sei stato a stretto contatto con una persona positiva al Covid-19 per più di 15 minuti. Potresti quindi avere contratto il virus, senza però manifestare i sintomi. Fai la tua parte seguendo le raccomandazioni: ridurrai così il rischio per te e i tuoi cari ed eviterai di contagiare altri."
    },
    {
      "id": 19,
      "title": "Sono stato in un luogo o con una persona che vorrei rimanessero privati. La mia privacy è a rischio con Immuni?",
      "content": "Con Immuni la tua privacy è tutelata. Nessuna di queste informazioni è a disposizione di Immuni.\n\nIl sistema è basato sulla tecnologia Bluetooth Low Energy, non registra o condivide informazioni su di te o i tuoi contatti e non utilizza dati di geolocalizzazione di alcun genere, inclusi quelli del GPS. L’app non può quindi determinare né dove sei stato, né con chi."
    },
    {
      "id": 20,
      "title": "Devo fare una registrazione con indirizzo email e password?",
      "content": "No. L’app non raccoglie alcun dato che consentirebbe di risalire alla tua identità. Per esempio, non ti chiede e non è in grado di ottenere il tuo nome, cognome, data di nascita, indirizzo, numero di telefono o indirizzo email."
    },
    {
      "id": 21,
      "title": "Devo tenere l’app aperta per farla funzionare correttamente? Posso usare altre app?",
      "content": "Immuni agisce in background. Questo significa che continua a funzionare anche se la chiudi. L’importante è che tu la tenga installata, che il tuo smartphone sia acceso e che il Bluetooth sia attivo. Puoi usare tranquillamente altre app, come fai di solito."
    },
    {
      "id": 22,
      "title": "Il Bluetooth del mio smartphone deve essere sempre attivo?",
      "content": "Sì, il Bluetooth deve essere sempre attivo per rilevare i contatti con altri utenti."
    },
    {
      "id": 23,
      "title": "Tengo spesso il mio smartphone in modalità aereo. Posso continuare a farlo?",
      "content": "Sì, l’importante è lasciare attivo il Bluetooth. In questo modo, Immuni continuerà a funzionare come previsto. Ricordati inoltre di connettere a Internet il tuo smartphone almeno una volta al giorno, per permettere a Immuni di verificare se hai avuto contatti a rischio."
    },
    {
      "id": 24,
      "title": "Quanto traffico dati consuma Immuni?",
      "content": "Molto poco. Ogni giorno, l’app scarica i codici casuali degli utenti risultati positivi al Covid-19 per controllare se sei stato a stretto contatto con uno di loro ed eventualmente avvertirti. Questa operazione consuma al massimo qualche megabyte di traffico dati al giorno, più o meno come se caricassi una pagina di un sito web."
    },
    {
      "id": 25,
      "title": "L’app mi ha suggerito di fare un aggiornamento. Cosa succede se non lo faccio?",
      "content": "È importante aggiornare Immuni quando è disponibile una nuova versione: gli aggiornamenti migliorano l’efficacia dell’app e correggono potenziali difetti. L’app ti invia una notifica solo se ritiene sia necessario effettuare l’aggiornamento, ma sta a te scegliere se farlo o meno."
    },
    {
      "id": 26,
      "title": "Posso usare l’app senza connessione a Internet?",
      "content": "Immuni per funzionare non richiede una connessione a Internet sempre attiva. L’app ha però bisogno di connettersi almeno una volta al giorno per scaricare le informazioni necessarie per verificare se sei stato esposto a utenti potenzialmente contagiosi. Pertanto, assicurati di connettere il tuo smartphone a Internet almeno una volta al giorno."
    },
    {
      "id": 27,
      "title": "Immuni condivide o vende i miei dati?",
      "content": "L’unico scopo di Immuni è aiutare a far fronte all’epidemia. Il progetto non ha fini di lucro e in nessun caso i tuoi dati verranno venduti o usati per qualsivoglia scopo commerciale, inclusa la profilazione a fini pubblicitari.\n\nI dati sono sotto la responsabilità del Ministero della Salute. L’eventuale condivisione delle informazioni rilevate, rigorosamente in forma anonima e aggregata, potrà avvenire per favorire la ricerca scientifica."
    },
    {
      "id": 28,
      "title": "Posso cambiare la lingua dell’app?\t",
      "content": "Le lingue attualmente supportate dall’app sono l’italiano, l’inglese, il tedesco, il francese e lo spagnolo. L’app usa la stessa lingua che hai impostato sul tuo smartphone, se disponibile, altrimenti l’inglese. Perciò per cambiare la lingua dell’app dovrai cambiare la lingua del tuo dispositivo."
    },
    {
      "id": 29,
      "title": "Immuni funziona in tutti i Paesi?",
      "content": "Puoi scaricare Immuni da tutto il mondo. \n\nPer motivi di sicurezza, dovrai però trovarti in Italia per poter caricare i tuoi dati nel caso in cui risulti positivo al virus. Sui dispositivi iOS, lo scambio di codici casuali viene disattivato se sei all’estero.\n\nSempre per motivi di sicurezza, le connessioni al server che permette di scaricare i codici casuali di utenti positivi non sono possibili al di fuori del territorio europeo.\n\nAl momento Immuni rileva solo i contatti con altri utenti di Immuni. A livello europeo si sta lavorando per permettere alle diverse app nazionali di contact tracing, tra cui Immuni, di comunicare tra loro. Questo permetterà di estendere la funzionalità di contact tracing anche agli stranieri che viaggiano in Italia e agli italiani che viaggiano all’estero, senza la necessità di scaricare ulteriori app."
    },
    {
      "id": 30,
      "title": "Cos’è e come funziona il codice monouso?",
      "content": "Il codice monouso è una sequenza alfanumerica di dieci caratteri che viene utilizzata soltanto in caso di positività al virus SARS-CoV-2 e che non identifica in alcun modo l’utente dell’app Immuni.\nSe sei risultato positivo/a al virus, puoi decidere di caricare sul server di Immuni i dati necessari ad avvertire, in maniera anonima, le persone che sono state a stretto contatto con te da 2 giorni prima dei sintomi (o del tampone se sei asintomatico) e fino ad un massimo di 14 giorni. Per farlo devi dettare il codice monouso che si trova alla voce “segnala positività” di Immuni (all’interno del menù “Impostazioni”) all’operatore sanitario che ti ha comunicato l’esito del tampone. Inoltre, se hai ricevuto il CUN, puoi segnalare in autonomia la tua positività  direttamente con la specifica funzione a disposizione nell'APP.\nQuesta operazione è anche detta “sblocco” di Immuni."
    },
    {
      "id": 31,
      "title": "Come e quando posso caricare i miei dati?",
      "content": "Puoi caricare i tuoi dati soltanto se risulti positivo al coronavirus e se hai effettuato un test tramite tampone molecolare. L’operazione è su base volontaria e permette a Immuni di avvertire le persone con cui sei stato in contatto stretto da 2 giorni prima dei sintomi (o del tampone se sei asintomatico) e fino ad un massimo di 14 giorni. \nQuesta operazione può essere svolta con il supporto dell’operatore sanitario che ti ha comunicato l’esito positivo del tampone, oppure  se hai ricevuto il CUN con la specifica funzione a disposizione nell'APP.\n\n"
    },
    {
      "id": 32,
      "title": "Quali sono i passaggi per caricare il dato di positività su Immuni?",
      "content": "L’operatore sanitario del servizio di prevenzione che ti ha comunicato l’esito del tampone ti chiederà di entrare nella sezione “Impostazioni” e di scegliere “Segnala positività”.\nImmuni ti mostrerà un codice monouso, una sequenza di dieci caratteri generati in modo casuale.\nComunica questo codice all’operatore, che ti darà l’autorizzazione a proseguire\nFai clic su “Prosegui” Immuni ti mostrerà un riepilogo dei dati che saranno caricati\nFacendo clic su “Carica i dati”, l’app caricherà i tuoi dati\nTi verrà infine chiesto il permesso per accedere ai codici casuali salvati sul tuo dispositivo L’app ti mostrerà un messaggio di conferma una volta completato il caricamento."
    },
    {
      "id": 33,
      "title": "In che modo Immuni mi informa che ho avuto un contatto a rischio? Cosa dovrò fare in quel caso?",
      "content": "Se Immuni rileva che sei stato esposto ad un possibile contagio, ti arriverà una notifica. Segui le raccomandazioni che troverai all’interno dell’app, a partire dal contattare il tuo medico di medicina generale per i dovuti approfondimenti. Anche se non sei obbligato a farlo, ti consigliamo di seguire le indicazioni che ti verranno date per proteggere la tua salute e quella degli altri, in particolare di quelli che ti sono più vicini."
    },
    {
      "id": 34,
      "title": "In che condizioni Immuni mi avverte di un contatto a rischio? A che distanza e per quanto tempo devo essere stato a contatto con un utente che è poi risultato positivo al virus?",
      "content": "Immuni ti avverte di un contatto a rischio soltanto se ti sei trovato per almeno 15 minuti a breve distanza da una persona positiva al Covid-19. È anche necessario che la persona abbia Immuni sul suo smartphone e che scelga di segnalare la sua positività quando le viene comunicato l’esito del tampone. In caso contrario nessuna notifica può essere inviata.\n\nImmuni utilizza la potenza del segnale Bluetooth per ricavare una stima della distanza a cui è avvenuto il contatto. I parametri della stima sono stati scelti per avvicinarsi il più possibile alle direttive del Ministero della Salute, che considerano a rischio un contatto avvenuto a una distanza inferiore ai due metri. Numerosi esperimenti di calibrazione sono stati effettuati per rendere la stima più precisa possibile, ma può comunque presentare un margine di errore. Inoltre non considera eventuali barriere o dispositivi di protezione presenti. La ricezione di una notifica di esposizione è in ogni caso impossibile senza una prolungata vicinanza fisica ad una persona positiva al Covid-19."
    },
    {
      "id": 35,
      "title": "Ho appena aggiornato iOS sul mio iPhone a una versione che in teoria dovrebbe consentire di usare Immuni. Tuttavia, quando apro l’app, questa mi dice che è necessaria una versione più recente di iOS. Cosa devo fare?",
      "content": "È probabile che tu non abbia completato il processo di aggiornamento di iOS. Per aggiornare iOS devi compiere due operazioni:\n1. Scaricare l’ultima versione\n2. Effettuare l’installazione\n\nPer scaricare l’ultima versione di iOS devi essere connesso al Wi-Fi. In caso contrario, il bottone per avviare lo scaricamento sarà disabilitato. Vai in Impostazioni > Generali > Aggiornamento Software. Se hai effettuato lo scaricamento dell'ultima versione di iOS ma non l'installazione, premi “Installa Ora”. Per verificare che l’installazione sia avvenuta correttamente, vai in Impostazioni > Generali > Info. La voce “Versione Software” deve mostrare una versione 13.5 o superiore."
    },
    {
      "id": 36,
      "title": "Mi viene chiesto di inserire una carta di credito prima di effettuare il download di Immuni da App Store o Google Play. È normale?",
      "content": "Immuni è completamente gratuita e la puoi scaricare senza indicare un metodo di pagamento.\n\nSe Apple o Google ti richiedono una carta di credito è probabile che tu non abbia ancora completato la configurazione del tuo account. Per scaricare gratuitamente Immuni, procedi così:\n• Su App Store, scegli l’opzione “Nessuno” tra i metodi di pagamento proposti.\n• Su Google Play, scegli l’opzione “Salta” alla richiesta di un metodo di pagamento."
    },
    {
      "id": 37,
      "title": "Perché per usare l’app su uno smartphone Android mi viene richiesto di attivare la geolocalizzazione? Significa che l’app accede alla mia posizione?",
      "content": "No, Immuni non ha assolutamente accesso ad alcun dato di geolocalizzazione. Sugli smartphone Android, a causa di una limitazione del sistema operativo, il servizio di geolocalizzazione deve essere abilitato per permettere al sistema di notifiche di esposizione di Google di cercare segnali Bluetooth Low Energy e salvare i codici casuali degli smartphone degli utenti che si trovano intorno a te. Tuttavia, come puoi vedere dalla lista di permessi richiesti da Immuni, l'app non è autorizzata ad accedere ad alcun dato di geolocalizzazione (inclusi i dati del GPS) e non può quindi sapere dove ti trovi."
    },
    {
      "id": 38,
      "title": "Sul mio iPhone è comparso il messaggio “Zona notifiche di esposizione modificata” oppure “Le notifiche di esposizione al Covid-19 non sono più supportate nella tua zona”. Cosa significa?",
      "content": "Si tratta di un difetto del sistema operativo che Apple ha già risolto. Aggiorna il tuo sistema operativo iOS alla versione 13.6 o successiva per evitare che il messaggio compaia di nuovo."
    },
    {
      "id": 39,
      "title": "Posso disattivare temporaneamente Immuni?",
      "content": "Sì, Immuni ti permette di disattivare temporaneamente la funzionalità, ad esempio mentre sei al lavoro se sei un operatore sanitario a contatto con pazienti Covid-19. Disabilitando Immuni non verranno registrati i contatti con altri utenti.\n\nPer farlo, segui questi passaggi:\n• Apri l’app Immuni.\n• Scorri verso il basso e tocca l’opzione “Disattiva il servizio” in fondo alla schermata Home.\n• Segui le istruzioni.\n\nRicordati di riattivare Immuni non appena è possibile:\n• Apri l’app Immuni.\n• Tocca l’opzione “Riattiva Immuni” nella parte alta della schermata Home.\n• Segui le istruzioni."
    },
    {
      "id": 40,
      "title": "Quando mi sposto per lavoro o svago devo cambiare i dati della provincia che ho fornito all’app?",
      "content": "No, non è necessario selezionare una nuova provincia ogni volta che ti allontani da quella indicata al primo utilizzo di Immuni. Immuni funziona esattamente nello stesso modo indipendentemente dalla provincia segnalata. Fornendo il dato della tua provincia di domicilio aiuti il Servizio Sanitario Nazionale a prevenire l’insorgenza di nuovi focolai e a stimare la diffusione dell’app sul territorio nazionale."
    },
    {
      "id": 41,
      "title": "Immuni può essere utilizzata da persone con deficit visivi?",
      "content": "Immuni è stata pensata per essere il più possibile accessibile a persone con disabilità. In particolare, Immuni supporta le tecnologia VoiceOver (su dispositivi iOS) e TalkBack (su dispositivi Android) che leggono il contenuto di ciò che si vede a schermo. In questo modo anche gli utenti con deficit visivi possono facilmente accedere a tutti i contenuti e funzionalità dell’app. Al momento Immuni non supporta comandi vocali."
    },
    {
      "id": 42,
      "title": "Per quanto rimane valido il codice monouso? Quanto tempo ho a disposizione per caricare i miei dati?",
      "content": "Il codice monouso rimane valido per due minuti e trenta secondi dal momento in cui l’operatore sanitario lo inserisce nell’apposita interfaccia per validarlo. Il tempo dovrebbe essere più che sufficiente per completare l’operazione di caricamento, ma nel caso in cui il codice dovesse scadere, potrai ripetere l’operazione di caricamento dall’inizio, utilizzando un nuovo codice monouso generato da Immuni."
    },
    {
      "id": 43,
      "title": "Immuni parla di “codici casuali”. Che cosa sono?",
      "content": "Durante il suo normale funzionamento, l’app Immuni associa ad ogni smartphone un codice casuale che viene trasmesso ai dispositivi vicini tramite la tecnologia Bluetooth Low Energy. Quando sono vicini, gli smartphone di due utenti registrano nella propria memoria il codice casuale dell’altro, tenendo quindi traccia di quel contatto e consentendo di segnalare una situazione di rischio nel caso uno dei due in seguito risulti positivo al coronavirus. Per tutelare la privacy ancora di più, il codice casuale cambia più volte in un’ora."
    },
    {
      "id": 44,
      "title": "Chi sono gli operatori sanitari di cui parla Immuni?",
      "content": "Si tratta di personale sanitario del Dipartimento di Prevenzione dell’ASL o delle Aziende ospedaliere che normalmente comunica telefonicamente l’esito del tampone all’utente. Se la persona che è risultata positiva ha installato Immuni, può scegliere di segnalare la propria positività. Così facendo permetterà ad Immuni di avvertire del rischio di contagio le persone con cui è stata a stretto contatto. A guidare e abilitare l'utente positivo nel caricamento dei dati e nello \"sblocco\" di Immuni, può essere  lo stesso operatore sanitario che ha comunicato l'esito del referito oppure è possibile procedere in autonomia, se l'utente è anche in possesso del CUN, tramite l'apposita funzione dell'APP.\n"
    },
    {
      "id": 45,
      "title": "Posso cancellare ed eventualmente recuperare la notifica di un contatto a rischio?",
      "content": "Una volta ricevuta una notifica che ti avverte di un contatto a rischio, all’interno dell’app verrà visualizzato un ulteriore avviso e ti saranno forniti suggerimenti su cosa fare. \nL’avviso e i suggerimenti rimarranno visibili all'interno dell’app. Nel caso tu dichiari di essere in contatto con il tuo medico (toccando “Ho contattato il medico”) o decida di nascondere l’avviso (toccando “Nascondi avviso”), avviso e suggerimenti verranno nascosti e non saranno più recuperabili per tutelare la tua privacy. Ti consigliamo pertanto di non farlo per evitare di perdere l’accesso a informazioni molto importanti."
    },
    {
      "id": 46,
      "title": "Dopo aver segnalato la mia positività, come posso segnalare a Immuni che non sono più malato?",
      "content": "La tua ASL di riferimento ti sottopone a uno o più tamponi per confermare che non sei più positivo al coronavirus. Quando ricevi la conferma di negatività dalla tua ASL, puoi aggiornare il tuo stato di salute all’interno di Immuni. Ti basta toccare ”Sei guarito? Aggiorna il tuo stato“ e “Sono Covid-19 negativo”."
    },
    {
      "id": 47,
      "title": "Ho un iPhone ma nonostante sia connesso a Internet e abbia il Bluetooth attivato, Immuni non funziona se non è inserita anche una SIM. Come mai?",
      "content": "Apple ha attivato una misura di sicurezza che impedisce l’utilizzo di Immuni quando ci si trova in paesi che non siano l’Italia. Per sincerarsi del fatto che sei in Italia, Apple verifica che l’operatore telefonico sia italiano. Per questo motivo una SIM dev’essere inserita nello smartphone affinché Immuni funzioni. Sui dispositivi Android invece Immuni funziona correttamente anche senza SIM.\n\nQuesta limitazione è stata rimossa da Apple a partire dalla versione 13.6 del sistema operativo iOS. Se desideri usare Immuni senza una SIM, ti suggeriamo di aggiornare il sistema operativo del tuo iPhone."
    },
    {
      "id": 48,
      "title": "Immuni mostra un messaggio di errore di connessione fin dalle prime fasi di utilizzo. Cosa posso fare?",
      "content": "Se ti trovi al di fuori del territorio europeo, è normale che tu riceva un messaggio di errore. Alcune funzionalità di Immuni potrebbero infatti non essere disponibili.\n\nSe sei invece connesso da un luogo all’interno del territorio europeo, ti consigliamo di procedere come segue:\n• Verifica che il tuo smartphone sia connesso a Internet.\n• Connettiti da rete mobile. Il problema potrebbe essere dovuto ad una rete Wi-Fi configurata in modo errato.\n• Se stai utilizzando una VPN, disattivala. Potrebbe infatti averti assegnato un IP al di fuori del territorio europeo.\n\nTi ricordiamo che i paesi del territorio europeo sono: Belgio, Bulgaria, Croazia, Repubblica Ceca, Estonia, Finlandia, Francia, Germania, Grecia, Ungheria, Irlanda, Italia, Lettonia, Lituania, Lussemburgo, Malta, Paesi Bassi, Portogallo, Romania, Slovacchia, Slovenia, Spagna, Svezia, Islanda, Lichtenstein, Norvegia, Svizzera, Città del Vaticano, San Marino e Principato di Monaco."
    },
    {
      "id": 49,
      "title": "Immuni mostra un messaggio di errore di connessione quando provo a segnalare la mia positività. Cosa posso fare?",
      "content": "Per ragioni di sicurezza, la segnalazione di positività può essere effettuata dal territorio italiano o da zone limitrofe (Francia, Svizzera, Slovenia, Città del Vaticano e San Marino). \n\nSe sei connesso da un luogo al di fuori di quelli sopra riportati, è normale che tu riceva il messaggio di errore. \n\nSe sei invece connesso da un luogo all’interno del territorio italiano o da una zona limitrofa, ti consigliamo di procedere come segue:\n• Verifica che il tuo smartphone sia connesso a Internet.\n• Connettiti da rete mobile. Il problema potrebbe essere dovuto ad una rete Wi-Fi configurata in modo errato.\n• Se stai utilizzando una VPN, disattivala. Potrebbe infatti averti assegnato un IP al di fuori del territorio abilitato alla segnalazione di positività."
    },
    {
      "id": 50,
      "title": "Che cosa si intende per “sblocco” di Immuni?\n",
      "content": "Per avvisare della positività i contatti stretti avuti dalla persona risultata positiva al Covid-19, è necessario inviare il codice monouso al server di Immuni. Poiché il codice è temporaneo, questa operazione deve essere fatta in pochi minuti con il supporto di un operatore sanitario del Dipartimento di Prevenzione il quale verificherà la correttezza del codice ed autorizzerà il caricamento dei dati. In alternativa, se hai ricevuto il CUN, puoi utilizzare in autonomia la funzione a disposizione dell'APP. \nL’intera operazione è comunemente chiamata “sblocco” di Immuni."
    },
    {
      "id": 51,
      "title": "Che cos’è il CUN?",
      "content": "Il CUN, o Codice Univoco Nazionale, è un codice che identifica univocamente l’esito di un tampone molecolare, sia esso positivo o negativo. È composto da 10 caratteri preceduti dal suffisso CUN-.\nAttraverso il CUN è possibile segnalare in autonomia la propria positività attraverso la funzione messa a disposizione sull'APP."
    },
    {
      "id": 52,
      "title": "Il CUN serve anche quando contatti o sei contattato dall’operatore sanitario del dipartimento di prevenzione?",
      "content": "No, il CUN serve solo per segnalare la propria positività in autonomia attraverso l'APP."
    },
    {
      "id": 53,
      "title": "Dove si trova il CUN?",
      "content": "Il CUN viene inviato dal Sistema Sanitario Regionale direttamente al cittadino attraverso uno o più dei seguenti canali, a seconda della Regione o provincia autonoma in cui hai effettuato il tampone: SMS, EMAIL, APP O PORTALE REGIONALE, FSE (Fascicolo Sanitario Elettronico), oppure viene trascritto all’interno del referto del tampone o del certificato di isolamento. In ogni caso potrai facilmente individuarlo perché è l’unico codice che inizia con CUN- ed è seguito da 10 caratteri."
    },
    {
      "id": 54,
      "title": "A cosa serve il CUN?",
      "content": "Il CUN serve per procedere in autonomia alla segnalazione di positività tramite app Immuni."
    },
    {
      "id": 55,
      "title": "Chi può sbloccare Immuni?",
      "content": "Immuni può essere sbloccata dal cittadino che dispone della APP sul proprio cellulare, e che è risultato positivo al test del tampone molecolare. Questa operazione può essere svolta con il supporto dell’operatore sanitario che ti ha comunicato l’esito positivo del tampone, oppure se hai ricevuto il CUN puoi effettuarla in autonomia con la specifica funzione a disposizione nell'APP.\nAttenzione: i medici di base non sono autorizzati a supportare lo sblocco di Immuni."
    },
    {
      "id": 56,
      "title": "Anche il medico di base può aiutarmi a caricare il dato di positività su Immuni?",
      "content": "No, i medici di base non sono autorizzati a supportare lo sblocco di Immuni, ma possono aiutarti a individuare i comportamenti più corretti se riceverai una notifica da Immuni, ovvero una segnalazione che sei entrato in contatto con una persona risultata positiva al Coronavirus."
    },
    {
      "id": 57,
      "title": "Perché occorrono tutti questi passaggi (CUN, Tessera Sanitaria, codice monouso) per sbloccare Immuni?",
      "content": "Per una questione di sicurezza e per evitare che, anche involontariamente o per errore, qualcuno possa comunicare a Immuni un’informazione non corretta relativa alla propria positività, generando quindi, a cascata, un flusso di notifiche sbagliate a tutti i suoi contatti."
    },
    {
      "id": 58,
      "title": "Quale tipologia di test è necessaria per lo sblocco di Immuni?",
      "content": "Allo stato attuale sono riconosciuti validi solo i test al tampone molecolare. I test antigenici (o test rapidi) non sono pertanto al momento utilizzabili per lo sblocco di Immuni. Il test inoltre dovrà essere effettuato in una struttura pubblica o privata accreditata dalle regioni o province autonome. Le strutture private non accreditate possono infatti non comunicare l’esito del referto al sistema sanitario regionale."
    },
    {
      "id": 59,
      "title": "Se ricevo una notifica da Immuni, chi devo chiamare?",
      "content": "Puoi rivolgerti al tuo medico di base, che valuterà con te le misure da adottare."
    },
    {
      "id": 60,
      "title": "Come mi comporto se il cittadino è in possesso di un CUN ma sul sistema TS non è presente?",
      "content": "Se il numero CUN non risulta trasmesso dalla regione o provincia autonoma competente, si invita il cittadino a rivolgersi al dipartimento di prevenzione salute della sua ASL per lo sblocco di immuni."
    },
    {
      "id": 61,
      "title": "Posso sbloccare Immuni autonomamente, senza l'assistenza del personale sanitario?",
      "content": "Dal 6 aprile è possibile, in caso di positività al Covid19, sbloccare in autonomia il caricamento avendo ricevuto il CUN da inserire nell'apposita funzione della APP insieme al numero della propria tessera sanitaria"
    },
    {
      "id": 62,
      "title": "Sbloccando in autonomia l'app Immuni, mi viene chiesto di inserire la data inizio sintomi, ma io sono asintomatico, come devo comportarmi?",
      "content": "Nel caso tu sia asintomatico puoi barrare la scelta \"Nessun sintomo\" e non indicare alcuna data. Il sistema in tal caso baserà i propri calcoli  dalla data a partire da 2 giorni prima della data del tampone positivo."
    },
    {
      "id": 63,
      "title": "Sono vaccinato: come posso scaricare la Certificazione verde COVID-19 con Immuni?",
      "content": "Prima di iniziare, tieni a portata di mano il codice AUTHCODE e la tua Tessera Sanitaria. L’AUTHCODE viene inviato via SMS o email qualora sia stato comunicato il numero di telefono cellulare o la propria email al momento della somministrazione.\nPer scaricare la Certificazione verde COVID-19:\n- Vai nella sezione “EU Digital Covid Certificate” di Immuni e premi il tasto “Recupera EU Digital Covid Certificate”. In questa schermata ti verranno chieste alcune informazioni necessarie per il reperimento della tua certificazione verde;\n- Dal menu a tendina, scegli l’opzione \"AUTHCODE\" ed inserisci il tuo \"AUTHCODE\" alla voce “Codice”;\n- Inserisci le ultime 8 cifre che trovi sul retro della Tessera Sanitaria;\n- Inserisci la data di scadenza che trovi sul retro della Tessera Sanitaria;\n- Infine, premi il tasto “Conferma” per inviare la richiesta. \nSe i dati inseriti sono corretti ed è presente una certificazione verde, verrai reindirizzato alla pagina di visualizzazione del certificato.\n"
    },
    {
      "id": 64,
      "title": "Ho effettuato un tampone negativo: come posso scaricare la Certificazione verde COVID-19 con Immuni?",
      "content": "Prima di iniziare, tieni a portata di mano il codice NRFE (se hai effettuato un tampone antigenico) o il codice CUN (se hai effettuato un tampone molecolare) e la tua Tessera Sanitaria. In alternativa a questi codici, puoi inserire il codice autorizzativo AUTHCODE ricevuto via e-mail o SMS ai recapiti che hai comunicato in sede di esecuzione del tampone antigenico/molecolare.\n Per scaricare la Certificazione verde COVID-19:\n - Vai nella sezione “EU Digital Covid Certificate” di Immuni e premi il tasto “Recupera EU Digital Covid Certificate”. In questa schermata ti verranno chieste alcune informazioni necessarie per il reperimento della tua certificazione verde;\n - Dal menu a tendina, scegli l’opzione “NRFE”, “CUN” o \"AUTHCODE\", a seconda del tipo di tampone, ed inseriscilo alla voce “Codice”;\n - Inserisci le ultime 8 cifre che trovi sul retro della Tessera Sanitaria;\n - Inserisci la data di scadenza che trovi sul retro della Tessera Sanitaria;\n - Infine, premi il tasto “Conferma” per inviare la richiesta. \n Se i dati inseriti sono corretti ed è presente una certificazione verde, verrai reindirizzato alla pagina di visualizzazione del certificato."
    },
    {
      "id": 65,
      "title": "Sono guarito dal Covid e non sono ancora vaccinato: come posso scaricare la Certificazione verde COVID-19 con Immuni?",
      "content": "Prima di iniziare, tieni a portata di mano il codice NUCG presente sul certificato rilasciato dal medico e la tua Tessera Sanitaria. In alternativa a questo codice, puoi inserire il codice autorizzativo AUTHCODE ricevuto via e-mail o SMS ai recapiti che hai comunicato in sede di emissione del certificato di guarigione.\n Per scaricare la Certificazione verde COVID-19:\n - Vai nella sezione “EU Digital Covid Certificate” di Immuni e premi il tasto “Recupera EU Digital Covid Certificate”. In questa schermata ti verranno chieste alcune informazioni necessarie per il reperimento della tua certificazione verde;\n - Dal menu a tendina, scegli l’opzione “NUCG” ed inseriscilo alla voce “Codice”;\n - Inserisci le ultime 8 cifre che trovi sul retro della Tessera Sanitaria;\n - Inserisci la data di scadenza che trovi sul retro della Tessera Sanitaria;\n - Infine, premi il tasto “Conferma” per inviare la richiesta.\n Se i dati inseriti sono corretti ed è presente una certificazione verde, verrai reindirizzato alla pagina di visualizzazione del certificato.\n Si può scaricare anche con AUTHCODE"
    },
    {
      "id": 66,
      "title": "Immuni tutela la mia privacy anche se la uso per ottenere la Certificazione verde COVID-19?",
      "content": "Certo! Nello sviluppo delle nuove funzionalità relative all’ottenimento della Certificazione verde COVID-19 sono stati apportati numerosi accorgimenti per preservare la privacy dei Cittadini. Eccone alcuni:\n - Il servizio di Contact Tracing rimane totalmente anonimo e non ha subito modifiche mantenendo una separazione netta con la nuova funzionalità di recupero della Certificazione verde COVID-19;\n - Tutte le comunicazioni tra app e server sono cifrate;\n - Le informazioni inserite vengono utilizzate al solo scopo di prelevare dalla piattaforma la certificazione richiesta."
    },
    {
      "id": 67,
      "title": "In che formato viene scaricata la Certificazione verde COVID-19 su Immuni?",
      "content": "Con Immuni la tua Certificazione verde COVID-19 è in formato digitale, è composta da un QR Code che contiene le informazioni del certificato ed è firmato digitalmente dal Ministero della Salute che ne garantisce l’autenticità delle informazioni contenute. Cliccando su “Più dettagli” potrai vedere informazioni aggiuntive contenute nel QR Code. \n Premendo invece il pulsante “Salva”, il QR Code della Certificazione verrà salvato direttamente nello storage locale del tuo smartphone cosicché tu sia in grado di visualizzare il suo QR Code anche in modalità offline."
    },
    {
      "id": 68,
      "title": "Sono vaccinato: come posso scaricare la Certificazione verde COVID-19 dal sito web www.dgc.gov.it?",
      "content": "Attraverso il sito web www.dgc.gov.it hai 2 possibilità:\n 1. Grazie all’identità digitale (SPID/CIE) è possibile acquisire la Certificazione dal sito www.dgc.gov.it. E’ necessario accedere alla sezione dedicata e inserire le proprie credenziali. Non sarà necessario inserire alcun altro tipo di informazione.\n 2. Se non sei in possesso di identità digitale, per ottenere la Certificazione dal sito www.dgc.gov.it è sufficiente accedere alla sezione dedicata e inserire il codice AUTHCODE, inviato via SMS o email qualora sia stato comunicato il numero di telefono cellulare o la propria email al momento della somministrazione, assieme alle ultime 8 cifre del numero di identificazione della Tessera Sanitaria e alla data di scadenza della stessa tessera. Se non sei iscritto al SSN e non hai la Tessera Sanitaria puoi inserire insieme all’AUTHCODE il numero del documento di identità registrato al momento della prestazione sanitaria."
    },
    {
      "id": 69,
      "title": "Ho effettuato un tampone negativo: come posso scaricare la Certificazione verde COVID-19 dal sito web www.dgc.gov.it?",
      "content": "Attraverso il sito web www.dgc.gov.it hai 2 possibilità:\n 1. Grazie all’identità digitale (SPID/CIE) è possibile acquisire la Certificazione dal sito www.dgc.gov.it. E’ necessario accedere alla sezione dedicata e inserire le proprie credenziali. Non sarà necessario inserire alcun altro tipo di informazione.\n 2. Se non sei in possesso di identità digitale, per ottenere la Certificazione dal sito www.dgc.gov.it è sufficiente accedere alla sezione dedicata e inserire il codice NRFE (se hai effettuato un tampone antigenico) o il codice CUN (se hai effettuato un tampone molecolare) assieme alle ultime 8 cifre del numero di identificazione della Tessera Sanitaria e alla data di scadenza della stessa Tessera. In alternativa a questi due codici, puoi inserire il codice autorizzativo (AUTHCODE) ricevuto via e-mail o SMS ai recapiti che hai comunicato in sede di esecuzione del tampone antigenico/molecolare.\n Se non sei iscritto al SSN e non hai la Tessera Sanitaria puoi inserire insieme all’AUTHCODE il numero del documento di identità registrato al momento della prestazione sanitaria."
    },
    {
      "id": 70,
      "title": "Sono guarito dal Covid e non sono ancora vaccinato: Come posso scaricare la Certificazione verde COVID-19 dal sito web www.dgc.gov.it?",
      "content": "Attraverso il sito web www.dgc.gov.it hai 2 possibilità:\n 1. Grazie all’identità digitale (SPID/CIE) è possibile acquisire la Certificazione dal sito www.dgc.gov.it. E’ necessario accedere alla sezione dedicata e inserire le proprie credenziali. Non sarà necessario inserire alcun altro tipo di informazione.\n 2. Se non sei in possesso di identità digitale, per ottenere la Certificazione dal sito www.dgc.gov.it è sufficiente accedere alla sezione dedicata e inserire il codice NUCG presente sul certificato di guarigione rilasciato dal medico assieme alle ultime 8 cifre del numero di identificazione della Tessera Sanitaria e alla data di scadenza della stessa Tessera. In alternativa a questo codicei, puoi inserire il codice autorizzativo (AUTHCODE) ricevuto via e-mail o SMS ai recapiti che hai comunicato in sede di emissione del certificato di guarigione.\n Se non sei iscritto al SSN e non hai la Tessera Sanitaria puoi inserire insieme all’AUTHCODE il numero del documento di identità registrato al momento della prestazione sanitaria."
    },
    {
      "id": 71,
      "title": "Quali rischi corro mostrando il mio QR Code ad un estraneo o pubblicandolo sui social?",
      "content": "I dati presenti sul QR Code non sono criptati, quindi non si deve mostrare il QR a soggetti non titolati a effettuare controlli, come non si mostrerebbe un certificato personale cartaceo a chiunque. \n L'app di verifica ufficiale \"Verifica C19\" è la sola che deve essere utilizzata per la verifica del QRcode in quanto impedisce la visualizzazione dei dati personali non strettamente necessari.\n In caso di diffusione incauta del proprio QRcode (tramite social o tramite copia fotografica dello stesso) si rischia di rendere noti i dati anagrafici dell’interessato (nome, cognome, data di nascita), nonché i dati che hanno comportato l'emissione del certificato (guarigione, vaccinazione, test) a soggetti non titolati per legge a conoscerli."
    },
    {
      "id": 72,
      "title": "Come posso verificare se il mio QR Code è valido?",
      "content": "La Certificazione verde COVID-19 digitale contiene un codice a barre bidimensionale (QR Code) con una firma digitale del Ministero della Salute che ne impedisce la falsificazione. L’autenticità e validità della certificazione sono provate a livello europeo attraverso apposite app di verifica. \n L'app di verifica ufficiale in Italia è “Verifica C19” che è disponibile gratuitamente negli store digitali. Questa applicazione mobile garantisce sia la tutela della privacy, in quanto non prevede il salvataggio al suo interno dei dati personali del titolare della certificazione, sia l'interazione tra sistemi informativi appartenenti agli Stati membri dell’Unione Europea ai fini della verifica dell'EU Digital COVID Certificate emesso.\n Scaricando la APP VerificaC19 puoi poi inquadrare il tuo QR Code sia su stampa o sul telefono e verificarne la validità e autenticità."
    },
    {
      "id": 73,
      "title": "Perché la fotocamera del mio smartphone o uno scanner di QR Code generico non legge il QR Code della Certificazione verde COVID-19?",
      "content": "Perché i dati contentuti nel QR Code sono codificati secondo uno standard specifico e pertanto possono essere letti solo da una app come l'app Verifica C19 che conosce tale codifica."
    },
    {
      "id": 74,
      "title": "Ho effettuato un tampone antigenico ma non ho ricevuto il codice necessario per scaricare la Certificazione verde COVID-19 digitale attraverso Immuni: a chi devo rivolgermi?",
      "content": "In caso di non disponibilità del codice NRFE (se hai effettuato un tampone antigenico), del codice CUN (se hai effettuato un tampone molecolare) o del codice autorizzativo AUTHCODE (ricevuto via e-mail o SMS ai recapiti che hai comunicato in sede di esecuzione del tampone antigenico/molecolare), puoi richiedere direttamente al tuo medico di medicina generale/pediatra di libera scelta (MMG/PLS) oppure in farmacia di scaricare la tua Certificazione verde COVID-19 fornendo la Tessera Sanitaria."
    },
    {
      "id": 75,
      "title": "Ho ricevuto una/due dosi di vaccino ma non ho il codice necessario per scaricare la Certificazione verde COVID-19 attraverso Immuni: a chi devo rivolgermi?",
      "content": "In caso di non disponibilità del codice AUTHCODE ricevuto via e-mail o SMS ai recapiti che hai comunicato al momento della somministrazione del vaccino, puoi richiedere direttamente al tuo medico di medicina generale/pediatra di libera scelta (MMG/PLS) oppure in farmacia di scaricare la tua Certificazione verde COVID-19 fornendo la Tessera Sanitaria."
    },
    {
      "id": 76,
      "title": "Ho un certificato di guarigione emesso dal mio medico di medicina generale/pediatra di libera scelta ma non ho il codice necessario per scaricare la relativa Certificazione verde COVID-19 attraverso Immuni: a chi devo rivolgermi?",
      "content": "In caso di non disponibilità del codice NUCG presente sul certificato rilasciato dal medico o del codice autorizzativo (AUTHCODE) ricevuto via e-mail o SMS ai recapiti che hai comunicato in sede di emissione del certificato di guarigione, puoi richiedere direttamente al tuo medico di medicina generale/pediatra di libera scelta (MMG/PLS) oppure in farmacia di scaricare la tua Certificazione verde COVID-19 fornendo la Tessera Sanitaria."
    }
  ]
}